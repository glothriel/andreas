<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
    <channel>
        <title>Posts on Andreas Karagiorgis - strona osobista</title>
        <link>http://example.org/posts/</link>
        <description>Recent content in Posts on Andreas Karagiorgis - strona osobista</description>
        <generator>Hugo -- gohugo.io</generator>
        <language>pl</language>
        <lastBuildDate>Sat, 23 Jan 2021 00:00:00 +0000</lastBuildDate><atom:link href="http://example.org/posts/index.xml" rel="self" type="application/rss+xml" /><item>
        <title>Karawana</title>
        <link>http://example.org/posts/karawana/</link>
        <pubDate>Sat, 23 Jan 2021 00:00:00 +0000</pubDate>
        
        <guid>http://example.org/posts/karawana/</guid>
        <description>&lt;p&gt;Do Jana jeszcze to nie dotarło-znajduje się na lotnisku w Atenach. Rok tysiąc dziewięćset osiemdziesiąty piąty. Z trudem uzyskana wiza na miesięczny pobyt,którą ażeby zdobyć potrzebne było zaproszenie wysłane przez Sakisa. Sakis to Grek urodzony w Polsce, syn emigrantów politycznych, który kilka lat wcześniej wyjechał i zamieszkał w kraju swoich rodziców. Jan gniecie w garści swoje dziesięć dolarów. Tyle mógł oficjalnie wymienić. A w hali przylotów sklepy jak wypasione peweksy. Alkohole z całego świata, nieznane marki papierosów, płyty z winylu wydawnictwa ECM, Jan Garbarek, Pink Floyd, Procom Harum, John Abercrombie, dżinsy… Przechadza się i czeka. Mija godzina, potem dwie. Sakisowi na pewno coś wypadło. Wygładza dziesięciodolarowy banknot i czeka. Pomimo klimatyzacji obfity pot spływa mu na spodenki i dociera do plecionych sandałów. Po dwunastu godzinach wymienia dolary na drachmy i wsiada do taksówki. Pokazuje kierowcy kartkę z adresem koleżanki, która przyjechała tu tuż przed stanem wojennym i wyszła za mąż za Greka. Płaci za taryfę orientując się, że wydał na nią wszystkie drachmy. Znajduje mały, wciśnięty pomiędzy dwoma wysokimi budynkami domek. Numer się zgadza, nazwisko też. Dzwoni. Ciemne okna i cisza. Upalna sierpniowa noc, duszna, przesiąknięta do szpiku kości wilgocią z bryzy z morza Egejskiego co w połączeniu ze złowieszczą, szarą chmurą spalin, która jak baldachim pokrywa nieckę doliny attyckiej. To wszystko powoduje, że ludzie, którzy odważyli się wyjść na ulice, żeby dotrzeć do sklepów, tawern i kawiarni, ci ludzie powłóczą nogami ciężko dysząc i prześlizgują się jak ryby wyciągnięte z wody. Zlany potem Jan przypomina sobie, że sierpień to tradycyjny miesiąc urlopów w Grecji. Wszystko się posypało. Co robić? Na pewno musi wrócić na lotnisko. Sakis zapewniał, że kasa to nie problem. Okey. Siedzi na przystanku autobusowym i obserwuje szeroką jezdnię po, której mkną wypasione fury. Hondy, Suzuki, Volvo, Fordy, Jeepy, a to nie to samo co Polonezy albo małe Fiaty. Ale, co to mnie obchodzi- myśli- muszę się dostać na to cholerne lotnisko. Nie tak wyobrażał sobie świat za żelazną kurtyną. Przepych miesza się tu z obskurnym ubóstwem, wszędzie walają się śmieci, brakuje chodników, samowola budowlana wciska się, kradnie skrawki jezdni i tarasuje resztki chodników betonowymi stelażami reklam. Choć zieleni jest jak na lekarstwo to naprzeciwko Jana króluje rozłożysty platan, pod którym przy stołach siedzą faceci, piją piwo i kłócą się hałaśliwie. Ci lewicowi lub kibice Olimpiakosu piją Amstela bo ma czerwoną nalepkę, a ci co kibicują Panathinaokisowi piją Hainekena, bo ma zieloną nalepkę, podobnie jak barwy klubowe tej drużyny. Potem podchodzi do nich uśmiechnięty od ucha do ucha kelner i wręcza pierwszemu z brzegu gumowy wąż a gościu zrzuca plastikowe, chińskie klapki i chłodzi spocone stopy strumieniem zimnej wody. Teraz faceci nie zważając na przynależność klubową i na preferencje polityczne kłócą się o dostęp do węża, przy czym niejednemu przydarza się niechciany prysznic. Ale Janowi nie jest wcale do śmiechu. Siedzi osowiały i przeżuwa w ściśniętych ustach słówka z repertuaru polskiej łaciny, a nierządnice latają wokół radośnie przekłuwając miotłami antyczne niebo, pod którym Sokrates wkurwiał ateńskich obywateli, a ci za to skazali go na śmierć. Jeden z piwoszy zauważa Jana i zaprasza go do towarzystwa a on dociera pod platan i trochę na migi trochę łamanym angielskim przedstawia im swoją sytuację. Grecy przekrzykując jeden drugiego, powtarzając często słowo malakas wręczają Janowi zwitek banknotów i wypychają go wskazując równocześnie na ścienny zegar, na drugą stronę jezdni. A on w ostatniej chwili wsiada do gotowego do odjazdu autobusu i z ulgą macha do nich na pożegnanie. Uśmiech na jego twarzy rozszerza się jeszcze bardziej dotykając prawie, z lewej i z prawej uszu, kiedy przy lotnisku spotyka Sakisa. Przyjaciele padają sobie w objęcia a potem natychmiast wsiadają do następnego autobusu.&lt;/p&gt;
&lt;p&gt;W porcie w Pireusie świta. Statek, którym będą podróżować przyjmuje już samochody ciężarowe, osobowe i pojazdy dwukołowe. Na nabrzeżu trąbią klaksony, wyje syrena wielkiego wycieczkowca, który wypływa z portu. Facet z wózkiem przytwierdzonym do roweru, przekrzykując hałasy, zachwala obwarzanki posypane sezamem. Siwy, korpulentny brodacz wrzeszczy przy oszklonym, przenośnym regale, że oferuje prosto z piekarni pachnące pity z fetą, ze szpinakiem i na słodko z budyniem lub z jabłkami. Cyganie wciskają podróżnym długopisy i chusteczki higieniczne, a jeszcze żebraczki z niemowlętami owiniętymi w szmaty wymachują kawałkami kartonów z błagalnymi napisami po angielsku a z ich twarzy spływają krokodyle łzy. Jan i Sakis siedzą przy stoliku na górnym pokładzie jednostki pływającej o nazwie Demeter. Jan opowiada, że dostał angaż w prowincjonalnym ale ambitnym teatrze i zagra jedną z głównych ról. Sakis mówi, że dopiero szuka swojego miejsca w ojczyźnie swoich rodziców i na razie zajmuje się malowaniem i sprzedawaniem obrazków wykonanych akrylami na deseczkach z motywami z wysp z archipelagu Cyklad.&lt;/p&gt;
&lt;p&gt;Na ich stoliku obok leżącej pszennej bułki stoją puszka polskiej mielonki i pojemnik z grecką fetą w zalewie z solanki, a pod stolikiem z plecaka wychyla szyjkę butelka czystej żytniej. Niemki, blondynki ze Skandynawii i soczyste Włoszki odsłaniają swoje wdzięki egejskiemu słońcu a starsze Greczynki całe w czerni patrzą na nie zgorszone. Taki u nich zwyczaj, że jak zostaną wdowami muszą chodzić poza domem w kreacjach w czarnym kolorze. Oczy Jana błyszczą pomarańczową, wybałuszoną kulą księżyca w pełni kiedy wilk wyje przywołując watahę, a w jego bokserkach panuje niezłe zamieszanie. Ale zachowuje zimną twarz zapijając podniecenie odpychająco ciepłą wódką.&lt;/p&gt;
&lt;p&gt;– Przygotuj się stary, mówi Sakis, wysiadamy na Naksos.&lt;/p&gt;
&lt;p&gt;– Jak to? Przecież mieliśmy płynąć na Santorini.&lt;/p&gt;
&lt;p&gt;– Nie denerwuj się, na dalszą drogę musimy zarobić na miejscu.&lt;/p&gt;
&lt;p&gt;– Mam nadzieję, że wiesz co robisz. Chociaż…&lt;/p&gt;
&lt;p&gt;W tłumie turystów, którzy wysiedli w porcie na Naksos wlecze się Jan obarczony ciężkim plecakiem z umocowanym na wierzchu śpiworem, co upierdliwie napiera po każdym kroku na jego ogoloną do skóry czaszkę, a przed nim lekkim krokiem kroczy z przewieszonym przez ramię workiem podróżnym Sakis. Tłum powoli rozrzedza się, jedni wsiadają do minibusów, inni do wynajętych samochodów osobowych, a jeszcze inni na czele z hałaśliwymi przewodnikami rozchodzą się po krętych, wąskich uliczkach pnących się z portu do miasteczka na wzgórzu. Z tego tłumu wyodrębnia się kilkunastoosobowy korowód. Młode pary w dredach, długowłosi faceci w różnym wieku, dziewczęta kuso ubrane w obcisłe dżinsowe ciuchy i kilka par w średnim wieku, które, widać to wyraźnie, nie czują się swobodnie wśród obecnych a odzywają się do siebie w jakimś wschodnioeuropejskim języku. W tej osobliwej karawanie uwija się Sakis rozmawiając z piechurami trochę po angielsku, trochę po grecku a nawet po rosyjsku i po polsku. Dochodzą do zajezdni autobusowej i prawie wszyscy wsiadają do jednego z pojazdów. Tylko dwie pary z Węgier ulegają namową miejscowemu cwaniakowi, który ma ich zaprowadzić do pokoi do wynajęcia.&lt;/p&gt;
&lt;p&gt;Stare, garbate Volvo z bagażnikiem na dachu mozolnie tłucze się wyboistą bitą drogą oddalając się od portu. Na poboczach drogi kłaniają się pojazdom i przechodniom zakurzone, rozłożyste figowce z dojrzałymi, popękanymi od słońca owocami. Niewielkie poletka poprzecinane są żywopłotami z opuncji. Te kaktusy o grubych, tłustych, obwarowanych tysiącami kolców, podobnych do talerzy liściach służą jako ochrona przed wiatrem, a także przed zakusami pasących się tu i ówdzie kóz, owiec i krów. A na winnicach wieśniacy korzystając z rześkiej, wieczornej bryzy ścinają i ładują do wiklinowych koszy dojrzałe winogrona i tymi koszami obarczają ryczące żałośnie i protestujące osiołki. Jan chłonie to wszystko oczarowany i na tu i teraz zapomina o swoich obawach. Autobus zatrzymuje się na centralnym placyku niewielkiej wsi. Na środku placyku, pod ogromnym platanem z miedzianej rury wystającej ze skał, do marmurowego koryta cieknie nieprzerwanym strumieniem woda ze źródła z pobliskich gór.W zabudowie dominuje prawosławna świątynia wybielona wapnem, z błękitną kopułą i trzyczęściową dzwonnicą. Obok stoi drewniany kiosk z przylegającym prostokątnym parasolem, pod którym piętrzą się na stojakach widokówki, gazety i czasopisma. Dwie pionowe lodówki kuszą zmrożonym piwem w puszkach, napojami w butelkach i sokami w kartonach, a za szybą podłużnej lodówki wielobarwne lody wabią wyszukanymi smakami. Poza tym z kilku regałów straszą tandetne, chińskie upominki, które niczym nie kojarzą się z tą wyspą. Przez otwarte okna autobusu, który rusza już w dalszą drogę przedziera się dym pełen upojnych zapachów pieczonych na grillu ryb, ośmiornic, kałamarnic, szaszłyków, jagnięcych żeberek, wąskich, podłużnych papryk, przekrojonych wzdłuż cukinii i bakłażanów. Jan ukradkiem ściera ślinę cieknącą z kącika ust i z nieskrywanym wyrzutem obserwuje Sakisa, który wyluzowany dyskutuje z pryszczatym młokosem w dredach. Bita droga kończy się na prowizorycznym parkingu oddzielonym od plaży szpalerem tamaryszków. Cała gromadka przekroczywszy granicę tych karłowatych, ociekających mieszaniną drobin piasku i skroplonej morskiej bryzy drzewek, całe to międzynarodowe towarzystwo wylewa się na złotą plażę, która jak okiem sięgnąć ciągnie się aż po horyzont. Prawie wszyscy ściągają buty lub sandały i hasają przy brzegu chłodząc bose stopy w rześkich, łagodnych falach. Tylko Jan obarczony przyciężkim bagażem człapie brnąc i grzęznąc w sypkim piasku.&lt;/p&gt;
&lt;p&gt;Zapada magiczny wieczór i słońce w powolnym tempie zanurza się w toni morza Egejskiego. Suchy, duszący wiatr libijski przyprósza wszystko wokół czerwonym pyłem zrodzonym z piasków Sahary. A potem ten sam wiatr kołysze leżącymi na oliwnej tafli morza pannami z Keros, które złożywszy ramiona modlą się, żegnając upalny dzień i szarpie maszt łodzi gdzie uwiązany Odyseusz z wyłączonymi zmysłami wzroku i słuchu broni się przed morderczymi zalotami Syren. Szpaler tamaryszków gwałtownie skręca w głąb lądu i Jan z ulgą zauważa że wraz z całą wielobarwną gromadką znalazł się w małej tonącej w światłach elektrycznych lamp zatoczce. Trochę wyżej brzegu w centrum tej zatoczki króluje tawerna otoczona zadaszeniami pokrytymi słomianymi matami, pod którymi przy stolikach siedzą turyści. Roznosi się zapach anyżu i smażonych ryb. I, co zwraca szczególną uwagę Jana, na plaży rozsianych jest kilkanaście szałasów wykonanych z trzciny. Nowo przybyli zrzucają swoje bagaże przy tych szałasach i biegną w stronę tawerny.&lt;/p&gt;
&lt;p&gt;-Rozgość się, mówi Sakis, spotkamy się w Raju.&lt;/p&gt;
&lt;p&gt;-W Raju?&lt;/p&gt;
&lt;p&gt;-W tawernie Raj. Jesteśmy zaproszeni.&lt;/p&gt;
&lt;p&gt;Jest trzeci dzień pobytu dwóch przyjaciół na wyspie Naksos Wieczór. Sakis wraca z promenady i oznajmia, że znowu nic nie zarobił i że za ostatnie drachmy nabył paczkę orzeszków ziemnych, ale na plaży odbędzie się impreza przy ognisku i mają zapewnioną wyżerkę z popitką i może coś więcej. Jan niepokoi się, ale nie narzeka, pokrzepiony byczeniem się i kąpielami w gęstej od soli, rześkiej wodzie, na której kładł się na plecach i rozkosznie dryfował godzinami. Siedzą teraz w kręgu przy ognisku w towarzystwie pary Norwegów, Anglika skrobiącego jakąś melodię na gitarze, ponurego Szweda, dwóch wyluzowanych Niemek i pryszczatego Francuza w dredach. Półtoralitrowa butelka grappy krąży z rąk do rąk. Skwierczą pikantne, greckie kiełbaski wetknięte na patyki, na drewnianym półmisku tłoczą się pocięte w paski kawałki miejscowego sera Grawiera, a angielskie słowa i zdania płyną z ust podpierane wymachiwaniem rąk. Wtem pryszczaty Francuz przypala pękatego i długiego skręta, który obdarzony przez obecnych po jednym machu wędruje z należytym szacunkiem w kręgu wokół wygasającego ogniska. Ten skręt z zawartością, która przybyła daleką drogę z Tunisu w Tunezji do tej wyspy na Cykladach trafia w pewnym momencie do rąk Jana. A Jan rozkołysany grappą i nieświadomy, że to nie jest zwykły tytoń zaciąga się raz po raz i nie może przestać. Rozochocona dotąd Niemka obecnością obok niej przystojnego choć teraz z kretyńskim wyrazem twarzy Polaka, nagle wydziera mu drapieżnie skręta i łapczywie zaciąga się jego resztką. Następuje chwila niezręcznej ciszy. Jan pada nieprzytomny na piasek, a pozostali wybuchają śmiechem i zabawa zaczyna się od nowa.&lt;/p&gt;
&lt;p&gt;Nazajutrz przez długie, poprzecinane przebłyskami świadomości godziny młody Polak dociera do momentu kiedy zdolny jest wypełznąć z szałasu i na czworakach doczołgać się do morskiego brzegu, turkusowo wdzięczącego się do gotowego zanurkować w jego toni księżyca w pełni i wysilając maksymalnie wszystkie mięśnie staje na dolnych, chwiejących się kończynach. Może to tylko Posejdon niechcący zahacza trójzębem uśpioną dotąd morską taflę, a może wzbierające się przez ostatnie dni niepokój, obawa i rozpacz powodują, że Jan wydobywa z siebie rozdzierający krzyk, przechodzący w wycie a potem, kiedy osuwa się znów na piasek, ten krzyk już wyciszony przeistacza się w słowa monologu.&lt;/p&gt;
&lt;p&gt;– Mamusiu ratuj. Chcę do domu. Dobrze radziłaś-nie ufaj temu Grekowi. Skąd mam wytrzasnąć forsę na statek i na samolot?&lt;/p&gt;
&lt;p&gt;W tym momencie odzywa się Sakis, który pojawił się na plaży chwilę wcześniej.&lt;/p&gt;
&lt;p&gt;– Oj, widzę, że przygniotła cię nieznośna lekkość bytu.&lt;/p&gt;
&lt;p&gt;– O czym ty mówisz? I dlaczego rechoczesz?&lt;/p&gt;
&lt;p&gt;– A co, nie czytałeś Kundery? Nieufna ta twoja mamuśka, a tak się składa, że sprzedałem dzisiaj wszystkie prace właścicielowi sklepu z pamiątkami. Zwiń swój komuchowski tyłek, pozbieraj manele, płyniemy nocnym statkiem na Santorini. Jeszcze jest ciemno kiedy statek przybija do portu.&lt;/p&gt;
&lt;p&gt;Co mnie tu jeszcze czeka, myśli Jan patrząc z niepokojem na pionową ścianę kaldery, po której wije się serpentyną, wydłubana w skale i w tefrze słabo oświetlona droga. Jego niepokój wzrasta kiedy stoi stłoczony jak śledź w przeładowanym autobusie, a pojazd przechyla się niebezpiecznie w stronę przepaści z lewej, lub ociera się o skały z prawej a młody Grek, który wcześniej załadował bagaże na dach bezpardonowo trąca i stłacza pasażerów i sprzedaje im bilety za przejazd. Kiedy wreszcie autobus dociera na płaski teren szczytu kaldery turyści spontanicznie klaszczą tak jak to czynią często podróżni po wylądowaniu samolotu. Wynurzające się z morskiej toni słońce, maluje światłem magiczną panoramę całej wyspy. Z tej wysokości widać zapierające dech w piersiach dzieło wulkanu, który wybuchając wieki temu rozszarpał okrągłą wcześniej wyspę i rozsypał jej fragmenty, zalał je zastygłą lawą i przykrył warstwami pumeksu i popiołu. Na ocalałej powierzchni leżą teraz kanciaste, czarne, szare, brązowe i czerwone kamienie przysypane powstałą po latach żyzną glebą, na której rosną poskręcane, jawiące się jak zielone kapelusze grzybów, niskie krzewy winorośli. W ten sposób te rośliny chronione są przed słońcem, wiatrem i przetrzymują wilgoć. Poza tym ich korzenie zmuszone są przebijać się w głąb gleby, żeby dotrzeć do wód gruntowych.&lt;/p&gt;
&lt;p&gt;Przyjaciele wysiadają na odludnym przystanku. Przed nimi wije się betonowa droga ciągnąca się pośród winnic, a w oddali widać skupiska zabudowań wspinających się, aż na szczyt wysokiego i stromego zbocza. Docierają do skraju sennej i ponurej wsi i przemieszczają się wąską wyścieloną śliskimi kamieniami uliczką po bokach, której drzemią ruiny sponiewieranych przez trzęsienie ziemi i czas domostw. Z lewej przy strzępach ściany z fragmentami tynku, uchowana w pionie ościeżnica podtrzymuje dzielnie popękane drewniane drzwi, trzeszczące przy najlżejszym podmuchu wiatru. Z prawej, wciśnięta w wydłubane zbocze pumeksu sadyba z resztkami okien i drzwi a trochę dalej i tu niespodzianka, kilka wyremontowanych z szacunkiem dla tradycji obiektów i dwie śnieżnobiałe z błękitnymi, iskrzącymi się w porannym słońcu kopułami, zdobne pnącą się bugenwillą cerkwie. Choć Jan obarczony swoim bagażem i obawami pnie się z mozołem pod górę to nie może zignorować wonnej uczty, do której zapraszają rosnące wokół rośliny. Najpierw wabi go i czaruje delikatny zapach jaśminu pnącego się na jednej ze ścian, potem smaga mu nozdrza ostra woń dzikiego oregano, który wyrasta ni stąd ni zowąd kępami ze sterty gruzu, z kolei potrącona dłonią Sakisa kulista, drobnolistna bazylia poprzez swój zapach wysyła jednoznaczny sygnał kubkom smakowym, że, przydałoby się jakieś śniadanko, a nijako na deser Jan ugoszczony zostaje cynamonową, słodką wonią goździków. Zbaczają z wąskiej uliczki i stromymi, kamiennymi schodami docierają do płaskiej połaci zarośniętego częściowo terenu.&lt;/p&gt;
&lt;p&gt;– Jesteśmy na miejscu – oznajmia Sakis.&lt;/p&gt;
&lt;p&gt;Wita ich głębokim ukłonem zgięta ku ścieżce wonna śródziemnomorska sosna .Dalej za kępą trzcin rosną drzewka pistacjowe z kiściami czerwono seledynowych, niedojrzałych jeszcze owoców. Jeszcze dalej w niedużym ogródku uśmiechają się dojrzałe miniaturowe pomidorki, łypią błyskami odbitych promieni pochowane wśród liści podłużne papryki, oberżyny czarują swoim lśniącym fioletem, wreszcie ulegle leżące na wilgotnej glebie żółte i zielone cukinie oraz pękate kabaczki uzupełniają to warzywne menu. A na końcu za niskim murkiem i popękanym , wyścielonym wulkanicznymi kamieniami i zalanym betonem tarasie stoi przyklejone do zbocza z pumeksu domostwo. Sakis otwiera drzwi i zaprasza Jana do środka. Polak oddycha z ulgą – może nie jest to apartament, ale są tu dwa materace z czystą pościelą, można posłuchać muzyki, w kuchni jest bieżąca woda, lodówka, gazowa kuchenka, a na tarasie prowizoryczny prysznic. To nic, że ze ścian sypie się tynk, że za ubikację służą okoliczne krzaki, zaokrąglona łopata i krzesło z otworem,ale otworem na tyle dużym, że pasuje na każdego rozmiaru tyłek. I te magiczne wieczory na tarasie przy winku, poranki z kawą po bizantyjsku, wylegiwanie się na plaży pod tamaryszkami, kąpiele w rześkich wodach i wycieczki autobusami po wyspie. Oraz wyprawy na promenadę do pobliskiej miejscowości letniskowej, gdzie przyjaciel sprzedaje swoje prace a potem przesiadują wspólnie w barze Promyk. Właścicielem tego baru jest bliski przyjaciel Sakisa Irek, młody, miejscowy Grek. Jan lubi tu przysiadywać. Poznaje smak różnych drinków, słucha nieznanej dotąd muzyki, poznaje ludzi z zachodniej Europy. Tej nocy jest jednak inaczej. Coś wisi w powietrzu. Właściciel baru zaniedbuje bywalców, zniechęca ich wręcz, puszczając z głośników chińską, wokalną muzykę ludową. Zniesmaczeni turyści słuchając zawodzącej piskliwym głosem solową partię artystki, ci klienci pospiesznie dopijają drinki, płacą, odchodzą i szukają innej, normalnej w ich mniemaniu knajpy. Oboje, właściciel Irek i Sakis szepcą coś do siebie konspiracyjnie i z niepokojem zerkają na grupę pięciu młodych Greków okupujących narożny stolik. Zaniepokojony Jan chce wiedzieć o co chodzi, ale dowiaduje się tylko, że prawdopodobnie ci Grecy to policjanci w cywilu i , że właściciel na gwałt potrzebuje pomocy dwóch przyjaciół. Domniemani policjanci rozeszli się już. Irek zamknął bar. Idą teraz w trójkę pustymi prawie ulicami. Kelnerzy sprzątają ze stołów, gaszą światła i tylko w jednej knajpie gra i śpiewa na żywo kapela, a podpici turyści uczą się tańczyć sirtaki. Irek wprowadza ich po zewnętrznych schodach na piętro otoczonego zielenią budynku i zaprasza do swojego mieszkania. Kiedy są już w środku otwiera drzwi balkonowe i wtedy ich nozdrza atakuje ostra, intensywna woń konopi indyjskich rosnących w czterech plastikowych donicach. Irek mówi do Sakisa po grecku a ten tłumaczy Janowi na polski.&lt;/p&gt;
&lt;p&gt;– Gliniarze chyba mnie wyczuli, musimy przenieść i schować te rośliny, ale najpierw przedstawię je wam, patrzcie i podziwiajcie, oto moje trzy Gracje: Safona, Artemis i Syrena a ta karłowata choć rodzaju żeńskiego to zwie się pop-Manolis.&lt;/p&gt;
&lt;p&gt;Bardzo sugestywne i obrazowe imiona dochodzi do wniosku Jan. Od choćby Safona, taka gęsta, o drobnych listkach, pękata, kobieca a zarazem męska z napiętymi, prężnymi, głodnymi miłości szyszkami, które tkają delikatnymi włoskami poetyckie wersy. Potem Artemis z grubymi pędami i napiętymi jak łuki łodygami, do których gotowe do upolowania zwierzyny przylegają mechate strzały. Wreszcie Syrena o długich, płynących jak ryby w śpiewie wiatru liściach i drgających zwodniczo dzwoneczkach szyszek. W końcu pop-Manolis, niski i krępy z falującą brodą, bezlistny, ale za to z popękaną, masywną, przypominającą szczytującą waginę kolbą nasienną, obdarzoną obfitym, szerokim i gęstym wąsem jakim szczycili się rozbójnicy z Krety, których przez wieki nie mogła sięgnąć wykrzywiona szabla Turka. Wreszcie dotarli dostawczym Suzuki na skraj wsi gdzie znajduje się chata Sakisa, ale nie z tej strony, którą poznał Jan, ta ścieżka prowadzi do upragnionego celu i jest w dodatku opustoszała i bezpieczna. Problem w tym jak ten skarb przetransportować, bo to trzeba zrobić jednorazowo, przecież starzy ludzie jeszcze tu żyją, cierpią na bezsenność i włóczą się po nocach. I tu Irek wpada na genialny pomysł – wyrywa drzwi z ruin sławnej przed laty piekarni, zwisające z zardzewiałych zawiasów. Na tych drzwiach umieszczają wszystkie cztery doniczki i ruszają w drogę. Ale w tym momencie zaczyna się coś dziać, z gruzowiska piekarni opadają z łoskotem kamienie, zapala się jakieś nie z tej ziemi światło, na ścieżkę wkracza postać, a raczej cień postaci- jest to właściciel piekarni, stary Andreas. Z trudem porusza się schorowanymi nogami, ale energicznie macha długą drewnianą, dębową łopatą służącą do wydobywania chleba z pieca. Usiłuje zaprotestować, że kradną mu drzwi, ale rezygnuje bo wie, nikt z żywych ani go nie usłyszy ani nie zobaczy. W końcu zaciekawiony podąża za trójką przyjaciół. Potem pojawia się cień małego Takisa. Tego chłopca w czasie okupacji esesman kopniakiem posłał w przepaść. Dziecko nie przeżyło. A za co? Za to, że mały ukradł kawałek chleba. Teraz Takis jak to zwykł czynić w przeszłości taszczy wiązkę zeschniętych ostów, które kiedyś były zapłatą za upieczenie bochenka.&lt;/p&gt;
&lt;p&gt;Do karawany dołączają kolejne Cienie. Wąsaty pochodzący z Krety strażnik Parys, który od świtu do zmierzchu patrolował winnice z pistoletem w kaburze, zaopatrzony w trzylitrowy bukłak słodkiego wina i w twarde jak kamienie owsiane suchary. Wdowa Sofia z blaszanym wiaderkiem, gotowa zaczerpnąć wody ze zbiornika z deszczówką, żeby podlać bazylie zdobiące wejścia do kilku miejscowych cerkwi. Wreszcie Babis, który rozbił się uderzając w pień eukaliptusa jadąc po nieprzespanej nocy na motorze do banku. Karawana dociera do domu Sakisa. Cienie rozsiadają się na murku i obserwują przyjaciół, którzy chowają trzy Gracje przy ścianie nieużywanej stajni za kępą dziko rosnącego figowca i kamuflują popa-Manolisa w osobnym, bezpiecznym miejscu. Potem zasiadają przy stole na tarasie i popijając grappę z lodem odpoczywają. Od czasu do czasu cienie złośliwie zakłócają im błogi spokój – a to osunie się z łoskotem sterta kamieni, gwałtowny podmuch wiatru szarpnie hałaśliwie wysuszoną trzcinę, zawyje przestraszony pies, zahuka i zatrzepocze głośno skrzydłami spłoszona sowa. A tu Irek po chwili nieobecności pojawia się niosąc pękatego o rozmiarze XXL skręta i oznajmia.&lt;/p&gt;
&lt;p&gt;– Mamy tu dwie szczypty z brody popa-Manolisa. Zapalimy a potem wybierzemy się do cerkwi pokłonić się ikonie Matki Boskiej.&lt;/p&gt;
&lt;p&gt;Jan początkowo sceptycznie nastawiony do pomysłu w końcu daje się namówić.&lt;/p&gt;
&lt;p&gt;Mija godzina i karawana rusza znowu w drogę. Jan jest spokojny bo zioło nie zadziałało na niego, za to dwaj Grecy są wyraźnie zawiedzeni choć z humorem komentują, że pop-Manolis obiecywał, strzygł wąsiskami, kokietował siwą brodą, zapraszał do podróży w inne wymiary a okazał się zwykłym sianem. Niecodzienni pielgrzymi opuszczają wieś i kierują się w stronę tonącego w świetle latarni wzgórza, na którego szczycie, przytulona do smukłych cyprysów stoi samotna cerkiew. Cienie rozpoznają wąską, wyszczerbioną przez upływ czasu drogę wybrukowaną powulkanicznymi kamieniami. Znajome wydają się być niektóre tarasy winnic i kilka zaniedbanych figowców owocujących zbyt drobnymi figami, żeby zainteresować ludzi, za to będących błogosławieństwem dla odpoczywających tu w czasie podróży do Afryki ptaków. Kiedy karawana dociera do małego cmentarza, Jana przeszywa dreszcz grozy, bo jego zmysły odczuwają nieoczekiwanie fizyczną obecność Cieni. Pozostali dwaj młodzi mężczyźni czują to samo ale ich reakcja jest zgoła odmienna. Wpatrują się na siebie, kiwają z uznaniem głowami i podnoszą wysoko dłonie. Zaskoczył ich pop Manolis, takiego kopa nie mieli od lat. Stary podstępny wąsal. I wszystkich chwyta niepohamowany śmiech, nawet Cienie przestają rozpamiętywać dawne piękne za życia czasy i chichoczą rozbawione. Noc ma się ku końcowi, niedługo zaświta piętnasty sierpnia, najważniejszy dzień greckiego prawosławia, kiedy odbywają się liturgie ku czci Matki Boskiej, która objawia się w tym kraju pod wieloma imionami. Do cerkwi Matki Boskiej Episkopi, gdzie znajduje się cudowna ikona, wyłowiona przed laty z morza przez tutejszych rybaków dotarła już karawana. Poprzedniego wieczoru celebrowana była msza, po której wierni dzielili się grochowym humusem, czarną fasolą i słodkim, mszalnym winem. Teraz trwa nocne czuwanie, ale każdy nowo przybyły może pokłonić się cudownej ikonie a potem spożyć dary tego skrawka ziemi. Jan, któremu nieznany jest obrządek prawosławny idzie krok w krok za Irkiem. Najpierw zapalają woskowe świeczki w intencji swoich bliskich. Potem Irek przystaje przy kolejnej ikonie świętego,robiąc znak krzyża inaczej niż Polak katolik, aż dociera do sławnego obrazu, przysiada na ławie i oddaje się modlitwie. Na kamiennej posadzce, stare kobiety w czerni siedzą okrakiem nucąc bizantyjskie psalmy. Jedna z nich strudzona czuwaniem osuwa się i zasypia. Cienie okupują wnętrze całej świątyni, owijając się wokół kolumn, przylegając do fresków, tuląc się do ikon, migocąc w blasku świec. Ich szeptane w takt tańczących ogników słowa modlitwy łączą się z głosami kobiet i cerkiew wypełnia się pieśnią, która rozprzestrzenia się, wypływa na dziedziniec, łączy się z szumem cyprysów i przekształca się w polifonię zmysłów, nie tylko dźwięków ale też barw, zapachów, smaków i dotyków. Ot choćby trzepot skrzydeł wróbli, a może też aniołów, monotonne ujadanie psa, czuły szczebiot matki i niemowlęcia czy pochrząkiwanie wiatru hasającego wśród wyschniętych ostów. Albo ożywiony poranną rosą fiolet oregano, różowe, pomarańczowe, żółte i jasnokremowe smugi słonecznych odblasków na powierzchni morza, czy biel nieśmiałych, szybko gasnących na błękitnym niebie chmur. Woni rozczochranych dłońmi kulistych kęp bazylii, żywiczny zapach cyprysowych szyszek, lub apetyczny aromat pieczonej na ruszcie, zamarynowanej w tymianku i czosnku jagnięciny, którą częstowani będą wierni po porannej liturgii. Gorzkawy, słono słodki i ziołowy posmak oliwy, majeranku i przyrumienionej cebuli w ugotowanej czarnej fasoli czy miodowo rodzynkowy smak słodkiego wina. W końcu dotyku ust w pocałunkach witania się i żegnania, uściskach dłoni podczas składania życzeń, ścierania się wyschniętych traw o kamienny mur okalający cerkiew czy pieszczot rześkich powiewów, którymi wiatr obdarza spocone ciała. Przepełniony symfonią wrażeń Jan i dwaj młodzi Grecy siedzą na kamiennym murku. Raczą się pszennym chlebem, humusem z grochu i tahini oraz czarną fasolą. Degustują słodkie, domowe wino a Cienie tłoczą się wokół nich żałując, że nie mogą uczestniczyć w tym skromnym posiłku. Słońce wspina się niepostrzeżenie po sierpniowym niebie, a Cienie blakną, gasną i przekształcają się w nieokreślone refleksy z innego wymiaru czasoprzestrzeni. Pewnie nie powrócą już do zrujnowanej wsi. Może odnalazły spokój? Nie muszą już patrolować winnic, podlewać rośliny, pilnować piekarni, dźwigać wiązki suchego ostu… Czyżby karawana dotarła do celu, do oazy, zastanawia się Jan schodząc z towarzyszami ze wzgórza. Ale nie, ja wracam niebawem do domu, Irek ma tu swoje życie a Sakis jeszcze nie wie dokąd zmierza dodaje młody Polak w myślach.&lt;/p&gt;
&lt;p&gt;Jan kołysze się w takt muzyki siedząc na bujanym fotelu. Włączył płytę Vangelisa zatytułowaną „Ocean”. Na wiszącym na ścianie kalendarzu widnieje data – styczeń dwa tysiące dwudziestego pierwszego roku. Za oknem, nad ruchliwą ulicą prószy drobny śnieg. Przeciwległym chodnikiem pośpiesznie przemieszczają się przechodnie w maskach. Na zewnętrznym parapecie trzy wróble podskakują zabawnie, odlatują na chwilę, wracają potem i hałaśliwym świergotaniem i trzepotem skrzydełek walczą o ziarenka łuskanego słonecznika. Wydaje się, że na oceanie greckiego kompozytora szaleje burza. Leniwa łza spływa po zmarszczonej twarzy zmęczonego mężczyzny, który masuje zbolały kark, wciera maść w zdrętwiałe kolana, potem przyciska dłonią miejsce pod żebrami gdzie znajduje się wątroba, wstaje z trudem z fotela i o lasce człapie w stronę łazienki puszczając po drodze głośnego bąka. W czasie jego nieobecności w pokoju, muzyka Vangelisa zdaje się wędrować jak oko kamery po półkach, na których poustawiane są fotografie dokumentujące lata, które minęły od czasu pamiętnego urlopu w Grecji. Po chwili wraca z uczuciem ulgi. Znowu zmuszony jest wstać gdy rozlega się dzwonek domofonu. Otwiera drzwi i odbiera od kuriera małą prostokątną przesyłkę. Kiedy orientuje się kto jest nadawcą uśmiecha się wzruszony, żwawo tym razem zasiada na fotelu i rozpakowuje paczuszkę. Na jego kolanach spoczywa książka ze zbiorem wierszy greckiego noblisty Giorgosa Seferisa. Przerzuca kartki, czyta spis treści, wraca do początku tomiku i w notce „Od autora” zauważa podkreślone ołówkiem zdanie&lt;/p&gt;
&lt;p&gt;„Poezja jest jak powietrze, jeśli zabraknie poezji ludzie przestaną oddychać”&lt;/p&gt;
</description>
        </item>
        <item>
        <title>Smoluch</title>
        <link>http://example.org/posts/smoluch/</link>
        <pubDate>Fri, 18 Dec 2020 00:00:00 +0000</pubDate>
        
        <guid>http://example.org/posts/smoluch/</guid>
        <description>&lt;p&gt;Przez ulice stutysięcznego miasta w zachodniej Polsce mknie na sygnale karetka pogotowia. W karetce leży podłączony do respiratora ośmioletni Tomek. Powieki chłopca atakowane są błyskami czerwonego światła, a do uszu docierają przebijające się przez ryk syreny urywki rozmowy kierowcy z sanitariuszem.&lt;/p&gt;
&lt;p&gt;– Co to za ludzie, doprowadzić malucha do takiego stanu?&lt;/p&gt;
&lt;p&gt;– A co? Sam widziałeś co tam się działo.&lt;/p&gt;
&lt;p&gt;– To na pewno nikotynowe zatrucie.&lt;/p&gt;
&lt;p&gt;– Nie gadaj, doktor się znalazł.&lt;/p&gt;
&lt;p&gt;– Żebyś wiedział, zazwyczaj wiem co jest grane.&lt;/p&gt;
&lt;p&gt;Półprzytomny chłopiec wspomina – siedzi na łóżku, nudzi się, kazali mu spać, patrzy na zdjęcie ojca, który jest gdzieś w Niemczech i ponoć tam pracuje, a na tym samym zdjęciu jego matka wpatrzona w męża jak w obrazek, kochana mama co stoi teraz przy taśmie na nocnej zmianie w wytwórni tytoniowej produkującej znanej marki papierosy.&lt;/p&gt;
&lt;p&gt;Kazali mu spać, a za drzwiami słyszy siostrę, która zaprosiła gości i trwa tam w najlepsze huczna balanga.&lt;/p&gt;
&lt;p&gt;Tomek rzuca na łóżko swój telefon. Podkrada się do pokoju gdzie bawią się goście siostry i zasiada w kącie. Całą przestrzeń pomieszczenia wypełniają tumany dymu, Tomek kaszle, dusi się, szuka łyczka świeżego powietrza, potem natrafia na butelkę z jakimś napojem i machinalnie i łapczywie wypija zawartość, która jest słodka i pyszna, na nalepce rozróżnia napis-gronowe, słodkie ”SAMOS” i odurzony zlega w kącie. Teraz pod sufitem tańczą dymne kółka, ze stołu skacze w jego stronę biały smok a szare małpy harcują na głowach siostry i jej kumpli by potem rozpłynąć się w smugi i schować w zakamarki pokoju.&lt;/p&gt;
&lt;p&gt;Chłopiec czuje że unosi się w powietrzu i z wysoka dostrzega swoje ciało podłączone do jakiejś aparatury.&lt;/p&gt;
&lt;p&gt;To samo dzieje się z mężczyznami leżącymi na dwóch łóżkach obok.&lt;/p&gt;
&lt;p&gt;Po chwili w trójkę opadają na podłogę szpitalnej sali a potem biegną spanikowani do swoich ciał. Słyszą polecenia lekarza, zajęte spełnianiem tych poleceń pielęgniarki nie zwracają na nich uwagi, a oni daremnie usiłują nawiązać kontakt, dotknąć czegokolwiek, wszystko wokół to tylko obrazy zbudowane z powietrza.&lt;/p&gt;
&lt;p&gt;Za szybą jego siostra siedzi na krześle i opleciona ramionami łka, łzy skąpo skapują na jej modne, naznaczone fantazyjnymi nacięciami dżinsy a kątem oka śledzi wielkie plakaty – na pierwszym niemowlę zamiast smoczka ma w ustach papierosa, na innych widać zgniłe, rozkładające się palce, dziąsła i zęby, zbolałe, przedagonalne twarze podłączone do respiratorów, a na każdym napisy w stylu – palenie zabija, powoduje raka płuc, niweluje potencję itd.&lt;/p&gt;
&lt;p&gt;Obok stoi matka z bladą twarzą przyklejoną do ociekającej łzami szyby, na którą naciera jakby chciała się przez nią przebić i przytulić ukochane ciało syna. Tomek podbiega do matki i siostry ze wskrzeszoną nadzieją ale natrafia tylko na powietrze. Siostra w ogóle nie reaguje a matka odkleja się poruszona od szyby i wodzi wokół błędnym spojrzeniem. Wtem na szpitalnym korytarzu pojawia się wartownik w czarnym mundurze z twarzą i dłońmi osmalonymi czymś ciemnobrązowym, patrzy z dezaprobatą na Tomka a potem przywołuje dwóch mężczyzn do siebie i każe iść za sobą całej trójce. Widocznie oddział szpitalny połączony jest z wytwórnią papierosów bo korowód cieni przenikając przez dyskretne drzwi trafia do wielkiej hali. Czuć odurzający zapach tytoniu i słychać miarowy hałas taśmy przetaczającej tysiące papierosów.&lt;/p&gt;
&lt;p&gt;Mijają pryzmę nieobrobionych liści tytoniowych i przez wnękę w ścianie trafiają na schody, którymi kierują się do piwnicznej części budynku. Tam klucząc w półmroku docierają do kiepsko oświetlonego pomieszczenia gdzie dopada ich osobnik w czerni i fachowo spryskuje ich czymś ciemnobrązowym i lepkim.&lt;/p&gt;
&lt;p&gt;Tomek odkrywa, że to coś szybko wysycha i staje się jednym ze skórą twarzy i rąk, odkrywa też, że w sali siedzą na krzesłach kobiety i mężczyźni potraktowani podobnie jak oni.&lt;/p&gt;
&lt;p&gt;Jest jednak w tym zgromadzeniu ktoś kto różni się od pozostałych – to elegancki jegomość w średnim wieku o czystych dłoniach i opalonej twarzy, który przemawia do obecnych ale w chwili kiedy zauważa nowo przybyłych przerywa na moment a potem dodaje:&lt;/p&gt;
&lt;p&gt;– Jako że do naszego zgromadzenia dołączyli nowi goście powtórzę raz jeszcze. Otóż, jeśli ktokolwiek z was chce wyzdrowieć i wrócić do żywych to musi zdobyć dziesięciu nowych klientów palących papierosy naszej marki. Tylko wtedy jego leczenie będzie szczodrze dotowane przez konsorcjum tytoniowe, które reprezentuję – a wskazując na chłopca dodał – tego małego Smolucha kto tu przywlókł?&lt;/p&gt;
&lt;p&gt;Jest za młody na samodzielne działanie dlatego przydzielam chłopcu opiekuna. Pan panie Trawka poświęci pan małemu kilka ze swoich cennych godzin.&lt;/p&gt;
&lt;p&gt;Na zatłoczonej ulicy snują się dwa smoliste cienie mijając ludzi w maskach.&lt;/p&gt;
&lt;p&gt;– Sam widzisz mały, w tych warunkach niełatwo pozyskać amatora palenia, a co dopiero palenia konkretnej marki papierosów. Zdradzę tobie kilka sekretów, ale potem musisz radzić sobie sam.&lt;/p&gt;
&lt;p&gt;Trawka podprowadza Tomka przed kiosk, na witrynie prezentowane są papierosy różnych marek, a Trawka kładzie dłoń na szybie i rozmazuje smolistą substancję tak że na widoku pozostaje tylko paczka jego macierzystej wytwórni. Pryszczaty nastolatek zatrzymuje się przed kioskiem i kupuje po chwilowym namyśle papierosy tej konkretnej marki, marki Brutus. Potem oboje przystają przed kawiarnią. Młoda para siedząc przy stoliku popija wtykając do ust słomki swoje drinki, on wyciąga z kieszeni paczkę „Brutusów” i częstuje kobietę, ona odmawia i sięga po paczkę długich, cienkich papierosów i tu wkracza Trawka – wydyma usta, nabiera powietrza, macha osmolonymi łapami, dmucha z impetem a paczka ulatuje i ląduje w kałuży brudnej wody.&lt;/p&gt;
&lt;p&gt;Kobieta po chwili jakby nigdy nic zapala papierosa marki Brutus. Trawka puszcza oko Tomkowi, z jego lewej dłoni spływa skapując smolista, śmierdząca maź i dłoń nabiera barwy naturalnej skóry.&lt;/p&gt;
&lt;p&gt;– Widzisz mały, ale nie daj się zwieść, to tylko połowiczny sukces, nie wiadomo czy te osoby na pewno będą dalej preferować naszą markę.&lt;/p&gt;
&lt;p&gt;Dwie osmolone postaci klucząc ulicami dociera na tyły budynku szkoły średniej i spotyka grupę nastolatków, którzy gestykulując, przekrzykując się i szturchając palą papierosy.&lt;/p&gt;
&lt;p&gt;– Pokazałem tobie kilka sztuczek, wskazałem kilka strategicznych lokalizacji, teraz opuszczam cię, musisz radzić sobie sam.&lt;/p&gt;
&lt;p&gt;Łzy spływają po twarzy chłopca kiedy patrzy jak Trawka powłócząc nogami i ze skrętem w dłoni oddala się i znika za budynkiem szkoły. Siedząc na ławce przy boisku szkolnym obserwuje nastolatków – jeden podbiega do bezpańskiej piłki, kopie ją w stronę bawiących się dziewcząt i wraca zdyszany, drugi kaszle i spluwa gęstą wydzieliną, inny wypuszcza z ust fantazyjne kółeczka, a jeszcze inny, chłopiec z wyraźną nadwagą stoi, kilka kroków obok i patrzy przed siebie żałośnie, wyśmiewany i niedopuszczany przez pozostałych do towarzystwa.&lt;/p&gt;
&lt;p&gt;Tomek ociera łzy, przypomina sobie tumany duszącego dymu, szpitalną salę, osmalone, zrezygnowane postacie, matkę i siostrę. Z impetem podnosi się z ławki. Z błyskiem w oczach nabiera powietrza. Podbiega do nastolatków i dmucha.&lt;/p&gt;
&lt;p&gt;Z nieba spadają grube krople deszczu, grzmi i błyska, gwałtowny wiatr porywa chłopcom paczki papierosów, które wirują i rozsypują zawartość na wszystkie strony a niedopałki przyklejają się do dłoni i parzą boleśnie. Tomek opuszcza z werwą to miejsce. Biegnąc mija kawiarniane ogródki. Klienci chowają się do wnętrz a rozmoczone paczki papierosów walają się w kałużach. Chłopiec budzi się w szpitalnej sali. Podnosi górną część ciała i opiera się na łokciach. Uwalnia się od respiratora, zrywa się z łóżka i biegnie w objęcia matki.&lt;/p&gt;
&lt;p&gt;W jesiennym parku na dywanie z opadłych pastelowo żółtych liści miłorzębu, przy placu zabaw siedzi siostra Tomka i obserwuje wspinającego się po drabince brata. Obok przechodzą jej koleżanki. Palą papierosy i zauważając ją chichoczą ironicznie. A ona podnosi dłoń i pokazuje im środkowy palec.&lt;/p&gt;
&lt;p&gt;Koniec.&lt;/p&gt;
</description>
        </item>
        <item>
        <title>Komin</title>
        <link>http://example.org/posts/komin/</link>
        <pubDate>Fri, 20 Nov 2020 00:00:00 +0000</pubDate>
        
        <guid>http://example.org/posts/komin/</guid>
        <description>&lt;p&gt;Ceglany komin stoi pośrodku chaszczy splątanych krzewów jeżyn, wysokich traw i gdzieniegdzie karłowatych dzikich jabłoni i gruszy. Metalowe obręcze są skorodowane i poluzowane a drabinka nie wzbudza zaufania – chyba tylko jakiś desperat odważyłby się po nich wspiąć. Na samym szczycie zamontowano drewniany podest otoczony barierką podpartą o komin skośnymi wspornikami. Przechodnie, którzy pośpiesznie przemieszczają się biegnącą nieopodal przedmiejską ulicą dostrzegają na tym podeście kobiecą postać w białej sukience z blond krótkimi włosami jak stoi w bezruchu wpatrując się w kołysane wiatrem chmury i nagle znika, jakby skoczyła a może wyfrunęła, bo jednak nie spada a coś unosi się nieokreślonym kształtem, rozmytą plamą wiruje, przystaje, szybuje, kołysze się, krzyczy wraz z wyciem wiatru i po chwili szepce wespół z każdym najcichszym wdechem powietrza a potem pojawia się znowu na podeście jakby wylądowała z tylko z sobie znanego nieba. Spogląda znowu na chmury i zaczyna tańczyć jednostajnie a wiatr a może ona sama zawodzi pieśń bez słów ale pełną żalu i rozpaczy. Przechodnie zdezorientowani oddalają się i nie komentują tego co widzieli i słyszeli. Zresztą kto by im uwierzył-takich historii lepiej nie opowiadać. Dawniej ten komin był częścią małej gorzelni i buchał kłębami szarego dymu, choć czasem dym wydawał się jakby biały i tlił się zwiewnymi smugami śnieżnobiałych sukni i znikał w przestrzeni miliardem połyskujących srebrnym światłem iskierek. Teraz przed kominem i zarośniętym ogrodem stoi parterowy zrujnowany domek. Krzewy jeżyn wdzierają się przez wybite szyby jego okien, bluszcze i inne pnące się rośliny otulają ściany i dach, z którego zwisają smutne rynny. Wokół domku i w jego wnętrzu bezpańskie koty drzemią leniwie lub snują się badając zawartość rozstawionych wszędzie misek, talerzyków i starych dziurawych garnków. Na tyłach domku , na niskim tarasie stoi bujany fotel, który kołysze się niekiedy gdy wiatr zawita w te strony i zatańczy z cieniami przeszłości snującymi się pośród ruin. W pewne określone dni tygodnia przychodzi tu drobna staruszka otulona w szal w białe chryzantemy z oczami,które jeszcze nie zgasły i widzą, rozróżniając wśród cieni postaci z przeszłości, przedmioty, sceny, twarze poorane i gładkie,pośladki, usta wilgotne pożądaniem, książki, transparenty, wesela, pogrzeby i mężczyznę, z którym umierała i rodziła się znowu obdarowując i będąc obdarowywana na szczycie komina na szorstkich deskach rysujących na jej ciele meandry miłości. Staruszka najpierw rozsypuje kotom karmę do pustych naczyń-kotom, które ocierają się o jej nogi, chóralnie miauczą, przepychają się, kłócą się, ustępując lub dominując przy podziale pożywienia. Potem starsza pani siada na fotelu, bujając się wpatruje się na komin i wspomina. Jest młodą niespełna dwudziestoletnią kobietą, siedzi na fotelu z książką na kolanach, widać, że lektura nie pociąga ją zbytnio bo raz po raz spogląda na komin, którego cegły ujmują świeżością barwy a obręcze i drabinka błyszczą nieskorodowanym metalem. Obserwuje sylwetkę człowieka, kręcącego się na podeście na szczycie komina i pracującego przy czymś co trudno ocenić z tej odległości. Za plecami kobiety widnieje parterowy zadbany domek a przed nią schudnie utrzymany ogród. Widząc człowieka na podeście machającego czerwoną koszulą biegnie ogrodem mijając krzewy jeżyn i dojrzałych malin , drzewa jabłoni i grusz z gałęziami, które kłaniają się trawom i mleczom niedojrzałymi jeszcze owocami. Dobiega do drabinki komina, podnosi głowę a jej lewa noga zamiera w dusznym letnim powietrzu-z nieba spada ułamek kosmicznej materii, czerwono-fioletowy kształt pełen trzepocących się rąk i nóg. Temu spadaniu towarzyszy, przeraźliwy, pełen rozpaczy krzyk, odbija się echem w ustach kobiety-jej głowa razem z resztą ciała spada na ziemię a wzrok spotyka na przygniecionej kępie pokrzyw skrzydła- ramiona martwego mężczyzny. Po zmarszczonej twarzy staruszki spływają pojedyncze łzy. Wstaje, przedziera się przez zdziczały ogród, oddala się i znika. Przechodzień, który przystaje nieopodal na ulicy i przypala papierosa dostrzega na szczycie komina postać w bieli, która unosi się w objęciach niskich chmur a potem rozpływa się powoli i staje się kołysanym wiatrem obłokiem. A kobieta w bieli leci coraz wyżej i wyżej w niekończącą się ciemność oddalając się od niebieskiej planety, która kurczy się aż w końcu staje się drobiną kosmicznego pyłu. Wtedy jej śnieżnobiała szata osuwa się z jej ciała a z ramion wyrastają skrzydła…&lt;/p&gt;
</description>
        </item>
        <item>
        <title>Piła</title>
        <link>http://example.org/posts/pila/</link>
        <pubDate>Fri, 20 Nov 2020 00:00:00 +0000</pubDate>
        
        <guid>http://example.org/posts/pila/</guid>
        <description>&lt;h3 id=&#34;wstęp&#34;&gt;Wstęp&lt;/h3&gt;
&lt;p&gt;Wiadomo ,każdy spotkał się kiedyś z różnego rodzaju piłami, ot choćby najprostszymi , ręcznymi, potem elektrycznymi i spalinowymi ,aż po arystokrację wśród pił tnących misternie szlachetne kamienie,które potem zdobią uszy, nadgarstki i rowki zmarszczonych lub jędrnych piersi, różnych bo zarówno próżnych jak i dostojnych lub nawiedzonych pań. Zresztą pewna szczególna część panów wcale nie pogardza tego rodzaju klejnotami. Ale kiedyś była pewna piła zupełnie wyjątkowa i na pewno gdzieś tam jest opuszczona z zębami łańcucha pokrytego rdzą. Ta piła ma nawet imię-nazywa się Mańka,ma charakterek-robi co chce-człowiek jak ją chwyci w swoje łapy spełnia wszystkie jej zachcianki. Żeby nie przedłużać tego wstępu powiem tylko,że historyjka ta rozgrywa się w jakimś zapyziałym miasteczku we wschodniej Polsce w pierwszych latach dwudziestego wieku. A Mańka zależna jest od benzyny i od oleju.&lt;/p&gt;
&lt;h3 id=&#34;wcześniej&#34;&gt;Wcześniej&lt;/h3&gt;
&lt;p&gt;Mańka leży bezczynnie na półce i wspomina dawne,piękne czasy kiedy zębami łańcucha wtapiała się w pnie zeschłych śliw jabłoni a wióry roznosiły rozkoszną woń. Człowiek z namaszczeniem wynosił ją z sadu,czyścił,ostrzył pilnikiem każdy ząb łańcucha,poił benzyną. Leżała dumna na honorowym miejscu w komórce opatulona szmatą chroniącą przed wilgocią, a goście człowieka pałaszowali pieczoną kiełbasę,kawałki kurczaka,popijali wódką i spoglądając na nią kiwali głowami wyrażając podziw dla jej tanecznych pląsów w sadzie.&lt;/p&gt;
&lt;h3 id=&#34;teraz&#34;&gt;Teraz&lt;/h3&gt;
&lt;p&gt;Teraz wszystkie zęby łańcucha ,oprócz jednego pokryte są warstwą rudej rdzy. Ten jeden ząb błyska czasami srebrnym refleksem ,a kiedy Człowiek ciężkim krokiem przechodzi obok,to drewniana podłoga rezonuje i Mańka lekko kołysze swoim ciałem,błyska zdrowym okiem łańcucha i krzyczy-jestem tutaj. Daj mi benzyny i oleju. Czekam. Nie pożałujesz. Razem możemy dokonać bohaterskich czynów,tylko dorwij mnie w swoje łapy,czekam. Człowiek nagle budzi się z letargu,oczy mu błyszczą,chore nogi nabierają wigoru,biega chyżo pełen zapału. Mańka jest wniebowzięta. Ludzkie dłonie szmatką nasączoną rozpuszczalnikiem czyszczą jej zardzewiałe zęby. Z rozkoszą czuje wlewaną benzynę,a olej wciska się,łaskocze pieści wszystkie jej bezczynne,od miesięcy trybiki. Kiedy wreszcie jej wyposzczona paszcza zaczyna się poruszać dziesiątkami połyskujących zębów łańcucha Mańka doznaje niebywałego kopa-to pełny,zwielokrotniony spazmami orgazm. Teraz Człowiek jest jakby nieobecny-tylko czasami widać jego dłonie zaciśnięte na uchwycie piły. Mańka roznamiętniona ogarnia spojrzeniem pokój,gdzie przeniósł ją Człowiek. Wokół smakowite kąski. Nie może się zdecydować od czego zacząć ucztę. Chyba zacznę kurwa od stołu-warczy rozochocona. Wbija zęby w jedną z nóg stołu. Pierwsze cięcie,drugie cięcie-stół pochyla się chybocze. Mańka dobiera się do drugiej nogi. Po chwili blat pozbawiony nóg spoczywa na podłodze. Wióry kołyszą się prowokująco,sterta desek piętrzy na podłodze a Mańka tańcząc rozprawia się z kredensem,zgrzyta zębami natrafiając na metalowe zawiasy,ale po chwili odpoczynku szybkimi cięciami zamienia krzesła i półki w nieregularne kawałki drewna. Dziecko wtulone w kąt szlocha żałośnie. Do pokoju wchodzi kobieta,chwyta dziecko w ramiona i trzaskając drzwiami i opuszcza pobojowisko. Odstawiona na półkę w komórce Mańka leży spełniona smakując wióry dębowego drewna zalegające szczeliny pomiędzy jej stępionymi zębami i patrzy na Człowieka, który siedzi na starym fotelu i drzemie.&lt;/p&gt;
&lt;h3 id=&#34;potem&#34;&gt;Potem&lt;/h3&gt;
&lt;p&gt;Po latach Mańka spoczywa na tej samej półce,spętana plątaniną pajęczyn,brudna osowiała i zapomniana. Nawet jej jedyny zdrowy ząb pokryty jest patyną rdzy. Otrzepuje się na moment bo do komórki wchodzi włócząc nogami Człowiek ,powodując że drewniana podłoga trzeszczy,sprężynuje i sprawia że półka kołysze się roznosząc chmury kurzu. Człowiek ciężkim klapnięciem siada na krześle i wyciąga z torby gruby sznur. I w tym momencie we wnętrzu Mańki zaczynają drgać niezardzewiałe jeszcze trybiki,odpada plastykowa osłona i metalowe części odbijając światło babiego lata wyraźnymi smugami i refleksami tworzą na szarym tynku ściany ten oto obrazek-Człowiek ma założoną na szyi pętlę z grubego sznura i siedzi na krześle,uruchamia Mańkę,a ona z lubością podcina nogi krzesła,potem Człowiek kołysze się przez chwilę i spada,a jego głowa zwisa tuż nad podłogą. Człowiek zapala papierosa,dopija resztę wódki,patrzy na zanikający obrazek i rzuca butelką o ścianę wrzeszcząc.&lt;/p&gt;
&lt;p&gt;– Spadaj zdziro, prędzej wrzucę cię do wiadra z brudną wodą niż się powieszę. Do komórki wlatuje biały gołąb,ląduje na zagraconej podłodze i drepce zdezorientowany.&lt;/p&gt;
</description>
        </item>
        <item>
        <title>Płatek</title>
        <link>http://example.org/posts/platek/</link>
        <pubDate>Fri, 20 Nov 2020 00:00:00 +0000</pubDate>
        
        <guid>http://example.org/posts/platek/</guid>
        <description>&lt;p&gt;Na ogródku,przy płocie,przed zabytkową kamienicą,dostojnie i majestatycznie rzuca się w oczy
przechodniom dorodny krzew róży. Rozkłada uwodzicielsko gałęzie pełne różowych ale też nieco
wpadających w pomarańcz kwiatów. Mizdrzy się,kokietuje,a przy najdelikatniejszym powiewie wiatru
roznosi wokół zniewalającą woń,a potem stoi w bezruchu i bezwstydnie obnaża swoje wdzięki. Pewien
płatek z dojrzałego kwiatu niemrawo odrywa się od swoich zdziwionych a nawet nieco oburzonych braci
i opada zrezygnowany na porośniętą mchami glebę.
Zmęczony,z pierwszymi zmarszczkami na aksamicie swoich krągłości już prawie ociera się o
zabójcze klingi dzikich traw gdy zbawienny podmuch unosi go nieco,a potem jeszcze wyżej i wyżej. I
szybuje szczęśliwy a zalotny Zefirek łaskocze go łagodnym muśnięciem, a płatek odwzajemnia tę
pieszczotę i wymyka uwodzicielsko Zefirowi, który nie rezygnuje i nadal zasysa i wydmuchuje czułe
całusy a różany obłoczek tańczy rysując w powietrzu kręgi i spirale,wschodnich,wyuzdanych pląsów i
zaprasza do dalszych igraszek.
Niestety Zefir zauważa smukłą nieznajomą gałązkę pełną białych i zalotnych upojną wonią kwiatków.
Nie może oprzeć się pokusie i leci pełen zapału w tan z tymi niewinnymi pannami na wydaniu i wraz z
pszczołami inicjuje rozkoszną imprezę.
Płatek znów pozbawiony zbawiennych oddechów powietrza opada żałośnie ku żarłocznej paszczy
gleby,która zamieni go niebawem w kosmiczny pył,jeszcze spogląda na niebo pełne spiętrzonych chmur i
karmi się nadzieją,że jeszcze przez chwilę będzie tańczył i cieszył się jak ptak kołysząc się
beztrosko w objęciach kosmosu.
A tu nagły podmuch powietrza,to chyba ten wschodni ,lodowaty wicher pierwszy raz w tym roku
zawitał na tym zakątku planety i płatek uniósł się znowu wysoko. Ta chwila trwała jednak za
krótko bo wicher zawrócił i pognał w stronę wysokich szczytów Uralu.
A płatek już pozbawiony wszelkiej nadziei kołysał się jeszcze w powietrzu i nim zdążył zlec na
glebie,żeby zakończyć swój żywot zetkną się z dziwną,wilgotną powierzchnią i przylgną do niej,rozłożył
się ulegle i nasączony ową wilgocią nie mógł już dosięgnąć ziemi.
Rozejrzał się wokoło-mnóstwo krzewów,wysokich traw,pni drzew i wtedy uzmysłowił sobie,że został
uwięziony ,że przylepił się do ludzkiej dupy.
Kurwa pomyślał płatek-mam zakończyć swój żywot na dupie? Nie lepiej zlegnąć w glebie,będzie
przynajmniej nawóz naturalny dla tu rosnących braci i sióstr roślin.
Ale właściciel owej dupy był innego zdania-otóż w pewnym momencie coś go załaskotało,łapą
dotknął pośladka i wyczuł delikatną membranę czegoś co nie potrafił określić co to jest.
Ostrożnie odkleił to coś,odwrócił głowę,spojrzał, przeniósł płatek na wskazujący palec , wtedy,
nagle z jego wnętrzności wydobył się huraganowy pierd, równocześnie zawirowało i trąba powietrzna
uniosła płatek na orbitę planety.
Płatek poczuł przejmujący chłód i zwinął się w kłębek,do,którego powierzchni zaczął przylegać
gwiezdny pył,a na wieczornym niebie pojawiła się różowa, lśniąca kula.
Przy człowieku,który zdążył już zapiąć spodnie zebrała się grupa gapiów .Ludzie zadzierali
głowy i szeptali do siebie.
-Zobacz to chyba jakaś nowa gwiazda
-Znam się na tym,jeszcze jej nie nazwali.
-Ja proponuję Wieczorna Róża.
-A ja …
Posiadacz tytułowej dupy stał nieopodal i rechotał powtarzając raz po raz.
-O kurwa ale jaja,ale kosmiczne jaja.&lt;/p&gt;
</description>
        </item>
        <item>
        <title>Sen</title>
        <link>http://example.org/posts/sen/</link>
        <pubDate>Fri, 20 Nov 2020 00:00:00 +0000</pubDate>
        
        <guid>http://example.org/posts/sen/</guid>
        <description>&lt;p&gt;Lata sześćdziesiąte dwudziestego wieku, miasto w zachodniej Polsce.) Dziesięcioletni Paweł śpi jeszcze niespokojnie poruszając ramionami i nogami i rozgarniając pierzynę, która osuwa się na podłogę. Jego matka zapala woskową świeczkę przy obrazku Matki Boskiej w pozłacanej ramce i budzi go, prosząc, żeby umył się i przyszedł na śniadanie, a ojciec rozpala ogień w kaflowym piecu. Zaspany chłopiec odwraca się na drugi bok, mruczy coś pod nosem i znowu zasypia. Rodzice nie budzą syna i wychodzą z domu zostawiwszy na kuchennym stole śniadanie składające się z mleka w szklanej butelce, pszennej bułki z kawałkiem twarogu i kromką chleba posmarowaną masłem i posypaną cukrem. Na stole leży też kartka z napisem: nie spóźnij się do szkoły, nie zapomnij śniadania, całusy. Paweł jeszcze śpi, jego ciało leży na metalowym łóżku, ale on sam czuje się lekki jak piórko ze skrzydła ptaka i podnosi się, podskakuje, dotyka sufitu, ląduje na parapecie okna i skacze. Frunie, leci nad ulicą. Pod nim, brukowaną nawierzchnią przejeżdża odkryty wojskowy samochód. Na przyczepie siedzą młodzi mężczyźni o wschodnich rysach twarzy, którzy podskakują trzymając się kurczowo drewnianych ław i poprawiają czapki z gwiazdami z sierpem i młotem. Samochód zatrzymuje się przed wartownią przy betonowym trzymetrowym płocie. Chłopiec zniża lot prawie dotykając wartowników, ląduje po drugiej stronie płotu i biegnie radośnie podskakując dziesięciometrowymi krokami-lotami. Zagląda do sklepu dla sowieckich oficerów w tej zamkniętej dla Polaków dzielnicy willowej i łakomie pożera wzrokiem czekoladki, ciasteczka, słoiczki z figami w syropie i inne niespotykane w polskich sklepach smakołyki, potem zdecydowanym podskokiem zrywa się do lotu i znowu znajduje się nad swoją ulicą. Szybuje wysoko ponad dachami kamienic, które są szare,poranione pociskami kul i z dziurawymi dachami. Paweł podciąga kolana do brody i ląduje miękko na dużym podwórzu przed murem, który jest zapewne pozostałością po niemieckiej stajni bo przylegają do tego muru kamionkowe, murowane żłoby. Obok stoi masywny koń i przeżuwa owies i słomę, a zjadliwy kundel biega w bezpiecznej odległości i ujada na wielkie, cierpliwe zwierzę. Chłopiec zagląda teraz do zagrody gdzie biegają hałasując kury, które dziobią ziarno, drobne kamyczki, kłócą się atakując wybraną nieszczęśnicę a kogut rozdziela je zdecydowanymi uderzeniami dzioba. W drugiej zagrodzie trzy wieprzki kotłują się przy korycie i walczą o najlepszy dostęp do zagęszczonych suchym chlebem pomyj. W ostatniej zamknięte w klatkach smętne króliki ze zwisającymi uszami poruszają wibrysami z rezygnacją. Paweł podskakuje wysoko, ulatuje znowu ponad pokryty papą dach i ląduje tuż przy piekarni, przed którą chłopcy pałaszują parujące bułki a sześcioletnia dziewczynka taszczy wielki bochen i skubie pracowicie piętkę chleba. Chłopcy snują plany na zabawy po szkole-może zagramy w pilnika, może jednak wyścigi zębatkami, albo mecz szmacianką z sąsiednim podwórkiem, a dlaczego nie w scyzoryka, albo z dziewczynami w powaloną z konia lub w \kuchę/, a może w chowanego, albo w guziki? Potem knują jakby to ruskim dokopać i nadarza się okazja-miarowym stukotem okutych żelazem buciorów zbliża się kolumna sowieckich sołdatów a chłopcy wyskakują na chodnik i wykrzykują – Wania sapagi waniajut!&lt;/p&gt;
&lt;p&gt;Potem zmykają kryjąc się po bramach. Paweł trochę zazdrości chłopakom ale i tak woli latanie. Szybując nisko nad ulicą mija zakład krawiecki starego Żyda i pracownię szewską Greka inwalidy i ląduje przed spożywczakiem. W środku stoją beczki z kiszonymi ogórkami i kapustą i solonymi śledziami, skrzynie z oranżadą, mlekiem w litrowych butelkach, śmietaną, piwem, winem owocowym i wodą sodową. Kobiety z plecionymi siatkami i szmacianymi torbami stoją w kolejce i plotkują a pani sklepowa z graniastych brył kroi plastry marmolady i masła, zawija w papier pakowy, kładzie na wysokiej wadze, odczytuje dekagramy i gramy i przelicza na złotówki kreśląc ołówkiem w zeszycie w kratkę. Zniecierpliwiony, skacowany typ z kilkudniowym zarostem wymienia puste beczułkowate butelki od piwa na pełne a Paweł łakomie lustruje wzrokiem przeszklony regał gdzie piętrzą się cukierki różnego rodzaju: toffi, irysy, krówki, owocowe i murzynki, w które wetknięta jest aluminiowa łycha obiecująca, że zaraz zanurkuje do wszystkich przegródek, żeby wypełnić potem torebką zwiniętą w rożek z papieru kolorowymi pysznościami. Chłopiec niechętnie opuszcza witrynę sklepu i unosi się nad sąsiednią, przyciemnioną ulicą, przez którą jedzie szpaler pojazdów – na przedzie sunie po bruku Gazik z żołdakami w gotowości bojowej, potem czarna Wołga z kolei okazała, też czarna limuzyna Czajka, znów czarna Wołga i w końcu uzbrojony po zęby Gazik. Nieliczni przechodnie wpatrują się na tę kawalkadę z otwartymi gębami a jegomość o lasce i w kapelusiku z pawim piórkiem szepce pod nosem – pieprzone sowieckie panicze. Paweł unosi się łagodnym lotem i zawisa nad przystankiem tramwajowym. Wśród oczekujących chłopiec zauważa swoich rodziców – ojciec zapala „giewonta” a matka wodzi spojrzeniem po niebie mrugając powiekami, coś jakby wyczuwa, jakiś rozbielony cień, szelest opadających liści, a może skrzydeł, czuje przyspieszony puls i patrzy pytająco na męża, który uspokaja ją przytulając, a dym z papierosa rozpościera nad nimi niewyraźny kształt wiszącej w powietrzu postaci. Hałaśliwym zgrzytem hamujących metalowych kół na szynach, rozpryskując ponad głowami tysiące iskier zatrzymuje się na przystanku tramwaj. Matka Pawła odwraca jeszcze głowę, rozgląda się niespokojnie a potem wraz z mężem i innymi pasażerami wsiada do pojazdu i odjeżdżają. Przez ulicę przetacza się kilka furmanek zaprzężonych w umęczone z grubymi pęcinami konie. Wozy załadowane są jutowymi workami z ziemniakami, skrzyniami z jarzynami, warzywami i owocami, a nawet żywymi kurami, które protestują głośno, przestraszone. Jeden z koni przystaje i oddaje mocz pozostawiając za sobą rozległą kałużę,a inny z podniesionym ogonem rozsiewa po bruku kupki nawozu. Chłopiec płynie w powietrzu trasą tramwaju obserwując z góry rozpryskujące się iskierki nad elektrycznymi przewodami i ląduje po chwili na przystanku, z którego odchodzą i znikają w tłumie jego rodzice. Znajduje się teraz przed wielkim gmachem przedwojennego teatru do, którego przez drewniane wrota, wzmocnione żelaznymi okuciami wjeżdża wojskowy samochód, reszta wejść i okien zabitych jest deskami. Paweł jednym długim susem opuszcza rynek, niskim lotem szybuje nad wymarłą ulicą, na której straszą zrujnowane, niskie kamienice i ląduje na dziedzińcu szkoły. Tłum uczennic i uczniów w mundurkach, z tarczami na ramionach i z tekturowymi tornistrami tłoczy się przy wejściu do gmachu przy wtórze dzwonka głoszącego początek zajęć. Paweł wraca ze szkoły lekkim krokiem prawie nie dotykając chodnika i przystaje na przystanku na rynku, na którym tłoczy się tłum ludzi. Nadjeżdżający tramwaj nie zatrzymuje się od razu, uderza najpierw w tłum, potem maszynista rozpaczliwie hamuje i pojazd wykoleja się rozbijając okna wystawowe księgarni, z której z witryny wysypują się dzieła zebrane Lenina, woluminy w twardych skórzanych okładkach i złotymi czcionkami na czerwonym tle. Chłopiec siedzi zszokowany na bruku i próbuje się podnieść ale jego ciało odmawia posłuszeństwa i obserwuje tylko bezsilny jak ludzie kotłują się, tłoczą, jedni leżą w bezruchu inni jęczą, jeszcze inni krzyczą, załamują ręce lub podnoszą ramiona ku niebu. Grupa sowieckich wojskowych przepycha się przez tłum, podnosi ciało mężczyzny, układa je na noszach i oddala się w stronę gmachu teatru a Paweł kątem oka zauważa że to jego ojciec. Z trudem podnosi się, chce pobiec, ale nie może,potem na miejscu wypadku pojawiają się karetki pogotowia i do jednej z nich wnoszą jego matkę a chłopiec usiłuje podskoczyć, polecieć za pojazdem ale bezskutecznie i karetka odjeżdża. Z trudem, krok po kroku wlecze się w stronę gdzie wynieśli ojca. Wartownicy nie zauważają cienia, który wnika do wnętrza teatru. W obszernym pomieszczeniu piętrzą się skrzynie z granatami i karabinami, Paweł mija je i przenika przez ścianę do widowni, gdzie na stertach gruzu walają się porozbijane fotele, portrety aktorów w roztrzaskanych ramach z niemieckimi podpisami i skłębiona, czarna, zakurzona kurtyna. Wchodzi na strome schody i zdaje sobie sprawę, że za jego plecami nie ma już nic bo chcąc zawrócić wpada w próżnię i w ostatniej chwili chwyta się schodów, podciąga się i znów pnie się w górę.&lt;/p&gt;
&lt;p&gt;Teraz znajduje się na rozległym strychu , na którym dach nagle rozsadzony potężnym wstrząsem rozsypuje się tysiącem kawałków dachówek. Chce zawrócić ale nie ma gdzie, więc biegnie balansując na kratownicy poziomych belek, traci równowagę, spada w przepastną ciemność i ląduje na ogarniętej soczystą zielenią polanie. Trawa jest szorstka, przylega relaksującą wilgocią do stóp i wije się docierając do kolan a potem zachłannie stara się wciągnąć Pawła do swoich korzeni. Chłopiec uwalnia się z tej pułapki, siada na płaskiej skale i rozgląda się wokół – na skraju polany rozciąga się gęsty, nienaturalny las składający się ze źle przystrzyżonych drzew, jakby przeniesionych z angielskiego parku. Stłoczone sterty kubistycznych brył o przytłaczających pastelowych barwach i czarnych pniach i konarach, które trąc się o siebie rozsiewają wokół duszący pył, te sterty napierają na Pawła i przygniatają paraliżującym strachem. Z lasu wyłania się grupa radzieckich oficerów w galowych mundurach, na czele ze złowrogą sylwetką Stalina, który ogarnia otoczenie lekceważącym, zimnym spojrzeniem i gestykulując wydaje rozkazy, a chłopiec gnany pragnieniem uwolnienia się z tego ponurego pejzażu zrywa się ze skały, biegnie przed siebie, aż dociera znów do stromych schodów. Już nie wie czy chce wrócić czy też uciec, wspiąć się gdzieś wysoko, gdzieś gdzie gna go jego rozkołatane serce . Po tych schodach, pnąc się z mozołem raz na czworaka, raz o trzęsących się nogach dociera do strychu i ponownie porusza się po belkach , najpierw powoli potem coraz szybciej, bo wszystko co mija rozsypuje się za jego plecami i wpada w ciemną otchłań. W końcu orientuje się, że wokół nie ma już nic oprócz jedynej belki, na której siedzi okrakiem i płynie, kołysze się, opada, unosi się jak samotna łódź w bezkresnym oceanie. Ale to nie jest wcale ocean, to pusta, milcząca przestrzeń, która wraz z głębokością spojrzenia zagęszcza się sprawiając wrażenie, że chłopiec czuje się jakby znajdował się w centrum kuli oplecionej horyzontem, przez którego biel wzrok nie może się przebić. Z tego horyzontu odrywa się niewielki obłok i zbliżając się do niego nabiera barwy rozbielonej kadmowej żółci i przylega do jego ciała, obdarza kojącą wilgocią, wnika, rozpuszcza i neutralizuje każdy strach, wszystkie obawy, a on przypomina sobie, przypomina, że umie latać. Stawia pierwszy krok, potem drugi, na moment zawisa w próżni, potem wznosi się coraz wyżej, łagodnym, powolnym lotem, a belka obracając się wokół własnej osi, wypada z wnętrza sferycznego horyzontu i znika. Lecąc czuje, że ów obłok spływa z niego, rozkłada się w drobinki marmurowego pyłu i układa się w pięciolinię, na której pulsując tańczą nuty i słyszy muzykę materializującą się w postaci jedwabnych nitek. Te nici owijają go pionowo, poziomo, skosem w prawo i w lewo tworząc kokon, który gwałtownie ulatuje, przebija się przez mleczny horyzont, zatrzymuje się w próżni gdzie brzmi muzyka o rosnącym natężeniu, aż do momentu kiedy kokon wybucha i nici rozplątują się, żeby po chwili zapleść się znowu i utkać frazami adagia wokół Pawła latający pojazd podobny do mknącego z prędkością światła spodka. Chłopiec siedzi oniemiały na fotelu, obserwuje przyrządy i monitory pojazdu i dostrzega mglistą postać uformowaną ze świecących drobin marmuru i wtedy poczynając od stóp pojawiają się na jego ciele włoskowate naczynia krwionośne wypełnione jadem strachu, który rodzi sprzeczne, zwalczające się nawzajem myśli i pytania – wierzyć, nie wierzyć, szukać czy wracać, białe czy czarne, dobro czy zło… To wszystko powoduje, że Paweł nabiera ciężkości, ulega prawu grawitacji, przebija się stopami przez podwozie pojazdu, spada powoli jak jesienny liść i ląduje na występie skalnym górskiego grzbietu. W pierwszym odruchu chce wycofać się ścieżką wijącą się pośród kanciastych głazów ku mrocznej przestrzeni w dole, ale nie może bo głazy osuwają się wraz z lawiną kamieni i grudkami ziemi i wszystko to pochłania zachłanna otchłań. Idzie więc z mozołem pod górę ku szczytowi a po każdym kroku ścieżka za jego plecami rozpada się i znika w martwej pustce. Dochodzi do płaskiego występu, który jest krańcem ścieżki i uzmysławia sobie, że oprócz tego jedynego oparcia w postaci popękanej skalnej kolumny nie ma już zupełnie nic, tylko wnętrze pustej kuli otoczonej zewsząd horyzontem zagęszczonej przestrzeni. Wtedy strach i wszelkie obawy wypływają z niego, zagęszczają się, zbijają się w jednolitą masę i jako śliski kamień spadają i znikają. A on staje się lekki i śmiga w powietrzu, a raczej wznosi się coraz wyżej i wyżej, sięgając horyzontu z innego wymiaru, który rozwarstwia się tworząc obłoki marmurowego pyłu, a te z kolei rozwijają się w warkocze nici z jedwabiu, nici układające się w tysiące pięciolinii i rozdrobnione w miliony nut. Brzmi wszechobecna, nieustająca muzyka, która zdaje się utrzymywać w równowadze cały świat i chroni wszechświat przed całkowitym rozpadem.&lt;/p&gt;
&lt;p&gt;Niewielka wiązka nitkowatych nut oplata chłopca przeźroczystą bańką i niesie go, unosi pieśnią poznania w stronę horyzontu, który ciągle się oddala, aż wreszcie ostatnim akordem tej pieśni bańka się rozpada a on ląduje na puszystej powierzchni złożonej z przeźroczystych drobin marmuru gdzie w laserunku barw dominują ciepłe kolory tylko lekko zmętnione cynkową bielą. Chłopiec ze spuszczonymi oczyma ostrożnie stawia kroki po tym niespójnym zdawało by się lądzie, ale jego stopy nie grzęzną, unoszą się nawet wchłaniając wszechobecną muzykę. Zamyka oczy, wiruje tańcem derwisza obracając się raz w lewo raz w prawo, z wyciągniętymi ramionami nurkuje do przodu i tyłu a potem ląduje na miękkim puchu pulsującym dźwiękami sonat Chopina, otwiera oczy i dostrzega wyłaniające się owalne bryły skalne złożone z tej samej, zagęszczonej materii. Nieznanym mu dotychczas zmysłem wyczuwa za plecami przemieszczające się postaci, ale gdy tylko odwraca głowę te postaci rozsypują się w pył, a ten pył z kolei zespala się, skleja tworząc wymyślne narzędzia, które napierają na bryły skalne i rzeźbią ryjąc, przecinając i usuwając zbędne odłamki kamienia, aż z jednej ze skał wyłania się fragment skrzydła i profil twarzy przypominającej twarz jego ojca. Tym samym nowo nabytym zmysłem odczytuje treść recytowanych śpiewnymi głosami szeptów.&lt;/p&gt;
&lt;p&gt;– Ta mała istota jest przepełniona miłością.&lt;/p&gt;
&lt;p&gt;– Tak, ale to nie jest jeszcze jej czas.&lt;/p&gt;
&lt;p&gt;– Może kiedyś do nas powróci.&lt;/p&gt;
&lt;p&gt;Powoli paraliżuje go podstępnie pełzająca po nim tęsknota, nabiera ciężkości, stopy grzęzną w puszystej materii powierzchni, tonie w niej najpierw po kolana, potem aż po szyję, jeszcze kątem oka dostrzega jak graniaste skalne bryły rozsypują się pył, a z tego pyłu powstają falujące i tętniące coraz cichszą dla niego muzyką jedwabne, roztańczone nitki. Zamyka oczy i z żalem oddaje się spadaniu. Wreszcie ląduje na wilgotnej, puszystej glebie obejmując z rozpędu szorstki pień drzewa. Otwiera oczy i odsuwając się od pnia ogarnia wzrokiem tonący w półmroku las, złożony z wysokich drzew o gołych pniach, zwieńczonych na szczytach rozłożystymi koronami. Dostrzega ścieżkę wijącą się wśród krzewiastych roślin i powolnym krokiem udaje się przed siebie, ale zwarty mur leśnego poszycia zatrzymuje go, otacza, pełzając widocznymi ponad glebę korzeniami, a on stoi tam zdezorientowany i obserwuje otaczający go nieznany dla niego świat. Słyszy szelest ocierających się o siebie fragmentów zeschniętych roślin, symfonię rozpadających się na tysiące drobin kropel rosy, echo, wspomnienie muzyki z poprzedniego wymiaru i usiłuje bezskutecznie przypomnieć sobie słowa szeptane za jego plecami przez nieokreślone istoty, rozbielone cienie, wypełniające próżnię dźwiękami bilionów strun byty. Nadaremnie. Patrzy uważnie na sięgający mu kolan krzew o soczystych, postrzępionych i uzbrojonych w kolce liściach o barwie złożonej ze wszystkich odcieni ciepłej zieleni, krzewu, z którego środka pną się kołysząc trzy smukłe łodygi, z których wyrastają białe pękające w tym samym momencie pęcherzyki, a z nich wyfruwają skrzydlate pyłki zwijające się w dwa duże skrzydła,co unoszą się i znikają ponad korony drzew. Te łodygi zwieńczone są trzema kwiatami, a każdy kwiat jest inny. Pierwszy, nieokreślonej barwy, ze źródłem skłębionych, iskrzących się promieni zamkniętych w przeźroczystej membranie, z której te promienie wypływają fontannami światła przebijającego mrok leśnego runa. Drugi w kształcie przeźroczystego kielicha, zabarwionego delikatnie, rozrzedzoną, bordową czerwienią, a w środku tego kielicha dwa skrzyżowane ze sobą słupki i w miejscu tego łącza biała rozlewająca się ciągle i ciągle zastygająca kropla, z której sączy się czerwonokrwista ciecz. Trzeci kwiat to śnieżnobiała kula diamentowego puchu, który rozpyla się wszędzie i nigdy się nie wyczerpuje. Owe trzy łodygi splatają się ze sobą i z tej trójcy rodzi się nowy kwiat z wielkimi jak żagle płatkami, które zawijają się lekko i chwytają chłopca moszcząc go w upojnie pachnących nektarem pręcikach. Roślina rośnie, wije się, pnie się coraz wyżej, aż przebija się przez korony drzew i tam kwiat rozchyla swoje płatki i uwalnia Pawła ze swoich objęć, a on zastyga na moment w próżni a potem rozkłada ramiona i szybuje opadającym lotem i uzmysławia sobie, że utracił zdolność wznoszenia, że potrafi już tylko łagodnie spadać. Tak lecąc trafia do ciemnej próżni, która go pochłania, aż w końcu ląduje na strychu teatru. Pokonując półmrok schodzi stromymi schodami i dociera na oświetlony dostatecznie korytarz.&lt;/p&gt;
&lt;p&gt;Zaskakują go diametralne zmiany – nie ma nigdzie śladów zniszczenia, drewniana błyszcząca lakierem podłoga wyścielona jest czerwonym chodnikiem, na gładkich, białych ścianach wiszą zdjęcia polskich aktorów i zdjęcia z ujęciami scen spektakli teatralnych. Przez uchylone, dębowe drzwi zagląda na widownię gdzie ustawione są w szeregu, lśniące czystością fotele a scenę zasłania nowa ciemnoczerwona kurtyna. Na jaskółce pracownik w zielonym uniformie ustawia reflektory a Paweł schodzi szerokimi, marmurowymi schodami i dociera przed gmach teatru, który roztacza się dostojnie ze świeżo odmalowanym tynkiem, nowymi drzwiami i oknami oraz ozdobną elewacją. Przy wejściu w gablotach wiszą reklamowe plakaty i arkusze z wydrukowanym repertuarem, a tuż obok na wybrukowanej granitową kostką nawierzchni stoją stoliki i parasole. Zauważa, że jego prawa dłoń oparta jest na drewnianej lasce i ta dłoń jest zmarszczona i lekko się trzęsie a na odbiciu na szybie gabloty widzi starego, siwego człowieka o zmęczonej twarzy. Siada oszołomiony na ławeczce i chłonie świat wokół siebie. Obok przechodzi młody człowiek, ma wetknięty w ucho jakiś czarny przedmiot, z którego zwisa niknący w kieszeni przewód i ten człowiek mówi sam do siebie. Nieopodal stoją i rozmawiają dwie dziewczyny. Jedna ma na głowie sterczącą ciemnoniebieską czuprynę, druga pełna jest tatuaży a z nosa zwisa jej metalowe kółko. Na ławkę siada facet z ogoloną głową, wyciąga z torby dziwny prostokątny przedmiot, otwiera go jakby otwierał książkę, stuka palcami w klawisze a na ekranie pojawiają się obrazki, litery i cyfry. Wokół pełno jest reklam nieznanych produktów z napisami w nieznanym języku. Nigdzie nie widać tramwajowych szyn a znajome kamienice zastąpione są budynkami, które przypominają konstrukcje złożone z kartonowych pudełek. Do Pawła zbliża się młoda para. On wysoki, z bródką i oryginalną fryzurą, ona z głową zwieńczoną burzą tycjanowskich, ognistoczerwonych włosów. Młody człowiek gestykulując, wyraźnie zaniepokojony zwraca się do Pawła.&lt;/p&gt;
&lt;p&gt;– Tato, gdzie się znowu włóczyłeś? Mama odchodzi od zmysłów. Wstawaj wracamy do domu.&lt;/p&gt;
&lt;p&gt;Odchodzą w trójkę wmieszani w tłum ludzi w maskach, ludzi, którzy patrzą na siebie podejrzliwie i mijają się zataczając szerokie łuki. Dziesięcioletni Paweł czuje na twarzy coś wilgotnego i jedwabistego i otwiera oczy. Z mechatego pyska wystaje pracowity jęzor, trochę wyżej błyszczą łagodne ślepia a kraniec kadru wypełnia radośnie roztańczony ogon. Paweł przytula psa, klepie go po karku i zerka na stojący zegar. Zrywa się z łóżka i ubiera się w pośpiechu…&lt;/p&gt;
&lt;p&gt;KONIEC&lt;/p&gt;
&lt;p&gt;(Opowiadanie to dedykuję synowi i żonie)&lt;/p&gt;
&lt;p&gt;Uwagi. Kucha-gra, zabawa dziecięca. Wańka, sapagi waniajut-Wańka (od Iwana) kalosze śmierdzą. Wołga-marka sowieckiego samochodu.&lt;/p&gt;
</description>
        </item>
        <item>
        <title>Łysy i gips</title>
        <link>http://example.org/posts/lysy-i-gips/</link>
        <pubDate>Fri, 20 Nov 2020 00:00:00 +0000</pubDate>
        
        <guid>http://example.org/posts/lysy-i-gips/</guid>
        <description>&lt;p&gt;Do małego zapyziałego sklepiku z materiałami budowlanymi wchodzi łysy facet w średnim wieku i rozgląda się po półkach i podłodze. Jestem rzeźbiarzem mówi do sprzedawcy i potrzebuję gipsu na formę&lt;/p&gt;
&lt;p&gt;do odlewu małej figurki Wenus. A sprzedawca odpowiada- proszę bardzo mam tu krajowy produkt, niedrogi i wskazuje na opakowanie leżące na półce.&lt;/p&gt;
&lt;p&gt;Tego badziewia na pewno nie kupię wykrzykuje niemal Łysy, a ekspedient na to-spokojnie drogi panie, zaraz przyniosę coś wysokiej klasy, zagranicznego. W tym momencie wewnątrz opakowania niewielka grudka skamieniałego gipsu otrzepała się z pyłu i wrzasnęła do siebie-ale buc, jeszcze mnie popamięta. A na napisie GIPS jedyna wypukła litera czyli litera Pe zaczęła puchnąć ze złości i rozlewać się po całej naklejce. A rzeźbiarz dodaje „zobacz pan co za niechlujna nalepka” i wychodzi z importowanym gipsem ze sklepu. Stoi na szczycie schodów i wyobraża sobie pyszną, pozłacaną Wenus ociekającą refleksami pożądania, otwiera oczy i łakomie śledzi kołyszące się jak łodzie pośladki w obcisłych spodenkach, stawia krok żeby zejść na chodnik i nagle świat wywraca mu się do góry nogami. Leży na bruku wyjąc z bólu. Kątem oka zauważa falujące na łodzi jędrne piersi i wyje jeszcze głośniej Zaciekawiony sprzedawca ze sklepu z materiałami budowlanymi jest świadkiem sceny, w której grupa gapiów się rozstępuje z karetki wychodzi ratownik, bada rannego i oznajmia -złamanie kości piszczelowej, potrzebny gips, w przychodni zabrakło. Sprzedawca oferuje gratis opakowanie krajowego gipsu a grudka aż podskakuje w środku szepcąc -tu cię mam łysolu. Artysta leży na swoim łóżku osowiały z nogą uwięzioną od kostki po kolano gipsem, na którym porozrzucane są różne napisy, dedykacje, żarciki a na fragmencie przy stopie widnieje namalowany realistycznie obrazek z ironiczną gębą z wysuniętym językiem. Obok łóżka cieszą zmysły kolorowe, pachnące kwiaty. Z sąsiedniego pomieszczenia dobiega głos kobiety, , która obiecuje, że kolacja, winko itd. ale najpierw niespodzianka. Po chwili zjawia się rozebrana i kładzie się obok osłupiałego rzeźbiarza, całuje głęboko, dłonią zachęca jego męskość, dosiada i para oddaje się żarliwym igraszkom. W krytycznym momencie owa skamieniała grudka gipsu kruszy się, noga artysty klinuje się i nie może odsunąć się a kobieta zamiast pomóc w rozdzieleniu się dwóch ciał przylega do niego jeszcze mocniej i strzał trafia w dziesiątkę. Następuje ciąg wydarzeń -nie pasując do siebie, ciągle kłócąc się, rozwodzą się a ona oznajmia, że dostała angaż, i wyjeżdża do mamy na drugi kraniec Polski. Potem na świat przychodzi córeczka. Po kilku latach w czasie, których on często je odwiedza i systematycznie wysyła pieniądze artysta zaczyna wątpić w swoje ojcostwo i postanawia poddać się badaniu. A co z gipsem? Otóż Łysy swego czasu postanowił zachować fragment z namalowaną gębą i ustawił ten kawałek gipsu na półce ku własnej przestrodze. Rzeźbiarz puka do drzwi gabinetu, otwiera otyła pani w średnim wieku w fartuchu, który kiedyś był biały, w opasce opinającej, kręcone blond włosy i mówi.&lt;/p&gt;
&lt;p&gt;– Żeby ustalić czy z pana tatuś czy frajer potrzebna będzie próbka. Kobieta mlaskając pośladkami przy każdym kroku, napierając obfitym biustem podnosi zwiniętą w łyżeczkę spodem do góry dłoń na wysokość pasa artysty, porusza wilgotnym językiem, mruga prawą powieką i dodaje.&lt;/p&gt;
&lt;p&gt;– Może pomóc złociutki? Łysy rumieni się, usprawiedliwia , że czuje skrępowane i kryje się pośpiesznie za parawanem i tam natrafia na stertę pism pornograficznych, które pogardliwie omija wzrokiem i zamyka oczy wyobrażając sobie małą, pozłacaną rzeźbę Wenus. Figurka rozrasta się, nabiera wymiarów i kształtów dorosłej kobiety a złota warstwa spływa pulsującym strumieniem pomiędzy nogi artysty odkrywając nagie pajęczyny rozkoszy. Rzeźbiarz staje się ofiarą własnego dzieła i po chwili pojemniczek pełny jest materiału genetycznego do zbadania. Po jakimś czasie artysta dowiaduje się, że wynik jest negatywny i w pierwszym odruchu patrząc na półkę gdzie z kawałka gipsu złośliwa gęba mruga oczkami i pokazuje śliski język, zamierza ten eksponat zdeptać i wyrzucić do śmieci, w końcu jednak rezygnuje z tego i mówi do siebie.&lt;/p&gt;
&lt;p&gt;– Pal licho te wszystkie wydane pieniądze, te noce nieprzespane w pociągach, godziny w barach dworcowych, babskie zarzuty i pretensje, pal licho, dziewczynka niech rośnie zdrowo a matka niech znajdzie dla niej tatusia… Teraz sąsiedzi widują Łysego, który kroczy wyprostowany chodnikiem w czarnym kapeluszu, długim płaszczu i płócienną torbą z napisem”kupuj tylko polskie produkty” A gęba na kawałku gipsu już prawie wyblakła i tylko lewe oko czasem zabłyśnie i złośliwie zamruga.&lt;/p&gt;
</description>
        </item>
        
    </channel>
</rss>
